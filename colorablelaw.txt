
राष्ट्रिय निकुञ्ज तथा वन्यजन्तु संरक्षण ऐन, २०२९ मा लगानी सहजीकरण सम्बन्धी केही नेपाल ऐनलाई संशोधन गर्ने ऐन, २०८१ मार्फत थप गरिएको दफा ६(१क) व्यवस्थाको  तात्पर्य र प्रभावको विश्लेषण गर्दा विधि निर्माणको मूल उद्देश्य, संविधानसँगको सामञ्जस्यता तथा कानूनी सिद्धान्तहरूको आलोकमा हेर्नु आवश्यक छ। सोको लागि सर्वप्रथम दफा ६(१क) को व्यवस्था पुनः उद्धृत गर्न वाञ्छनीय देखियो। (law)

दफा ५क.  अतिसंवेदनशील क्षेत्र तोक्न सक्नेः नेपाल सरकारले आवश्यक ठानेमा राष्ट्रिय निकुञ्ज, आरक्ष वा संरक्षण क्षेत्रभित्रको कुनै क्षेत्रलाई नेपाल राजपत्रमा सूचना प्रकाशन गरी अतिसंवेदनशील क्षेत्र भनी तोक्न सक्नेछ। (law)

"दफा ५क. बमोजिम तोकिएको क्षेत्र बाहेक राष्ट्रिय निकुञ्ज, आरक्ष वा संरक्षण क्षेत्रभित्रको कुनै क्षेत्र वा मध्यवर्ती क्षेत्रमा प्रकृति र मानव सहअस्तित्व कायम हुने गरी राष्ट्रिय प्राथमिकताप्राप्त आयोजना, लगानी बोर्डबाट स्वीकृत आयोजना वा राष्ट्रिय गौरवको आयोजना सञ्चालन गर्न नेपाल सरकारले तोकिए बमोजिम स्वीकृति दिन सक्नेछ। मध्यवर्ती क्षेत्रमा सङ्घ, प्रदेश र स्थानीय तहले निर्माण गर्ने आयोजना सञ्चालन गर्न सक्नेछ र सम्बन्धित निकायको स्वीकृति लिई पर्यापर्यटन (ईकोटुरिजम) लगायत अन्य उद्योग व्यवसाय सञ्चालन गर्न दिन सकिनेछ ।" (law)


संवैधानिक इजलासको प्रकृति र कार्यक्षेत्र स्पष्ट रूपमा परिभाषित छ। संविधानले संवैधानिक इजलासलाई संवैधानिक व्याख्या र संवैधानिक प्रश्नहरूको निरूपण गर्ने विशिष्ट अधिकारक्षेत्र प्रदान गरेको छ। तर यसलाई नियमित इजलासबाट भएका फैसलाहरूको पुनरावलोकन गर्ने वा तिनको जाँच गर्ने अधिकार प्रदान गरिएको छैन।  प्रत्यर्थीहरूले  लिखित जवाफमा एवं  सुनुवाइका क्रममा  मूलतः रिट नं. ०७८-WF-००२५ (fn...) मुद्दामा यस सम्मानित सर्वोच्च अदालतको पूर्ण इजलासबाट प्रतिपादित आदेश कार्यान्वयनार्थ  राष्ट्रिय निकुञ्ज तथा वन्यजन्तु संरक्षण ऐन, २०२९ मा परिवर्धित दफा ५क र दफा ६(१क) थप गरिएको भनी दावी गरेका छन्। सो  सम्बन्धमा उक्त  आदेशको गुण दोषको पाटोलाई पन्छाएर  ०७८-WF-००२५ को आदेश कार्यान्वयनको सन्दर्भमा NPWLR ऐन, २०२९ को संशोधन गरिएको भन्ने प्रत्यर्थीको जिकीरसम्ममा सीमित रहि  ०७८-WF-००२५ को निवेदनमा भएको आदेशको पूर्ण पाठलाई  समग्रतामा अध्ययन गर्दा र संशोधनद्वारा थप भएका दफाहरू  हेर्दा सो कुराको कुनै आभाष भएन। आदेशको सारतत्वलाई प्रत्यर्थीहरूद्वारा पूर्णतः उपेक्षा गरी आफ्नो हित अनुकूल हुने निर्णायांशलाई मात्र उद्धृत गरेको पाइयो। अतः प्रस्तुत निवेदनलाई ०७८-WF-००२५ को निवेदनबाट स्वतन्त्र राखी हेर्नुपर्ने हुन आयो।  ( fn...मुल आदेशको प्रकरण ४१ मा "राष्ट्रिय निकुञ्ज तथा वन्यजन्तु आरक्ष क्षेत्रको प्रयोग गरी जल विद्युत उत्पादन र विकासका लागि भौतिक संरचना निर्माण लगायतका पूर्वाधार विकास गर्न अनुमति दिने कार्य दिर्घकालीन महत्वको विषय भएकाले संसदको क्षेत्राधिकार भन्दा बाहिरबाट बनेको उक्त कार्यनीतिले नियमन गर्न उचित पनि हुँदैन।  तसर्थ, राष्ट्रिय निकुञ्ज तथा वन्यजन्तु संरक्षण ऐन, २०२९ का साथै वन ऐन, विद्युत ऐन, वातावरण ऐन नियम लगायतका कानूनी प्रबन्धका साथै संविधान र यस क्षेत्रमा सरकारले गरेको अन्तराष्ट्रिय प्रतिवद्धताबाट श्रृजित दायित्व र यस अदालतबाट भएको फैसला/आदेश एवम् न्यायिक सिद्धान्तको दायराभित्र रही दीर्घकालीन रुपमा कानूनी व्यवस्था गर्नु नै औचित्यपूर्ण  हुने..." भन्ने उल्लेख छ। यहाँ महत्त्वपूर्ण कुरा के छ भने संरक्षणक्षेत्रभित्रका विकासका गतिविधिको नियमनको कानूनी व्यवस्था व्यवस्थापिकाले नै गर्नुपर्ने भन्ने बुझिन्छ। अर्थात उक्त आदेशको रोहमा हेर्दा, यस्तो संवेदनशील र दीर्घकालिन महत्त्वको विषयहरू कार्यापालिकालाई प्रत्यायोजन गर्न मिल्ने भन्ने  देखिन आएन।) 
   (fn...इप्पानको तर्फबाट पेश भएको बहसनोटको प्रकरण ...मा  लगानी संरक्षणको आदेश कार्यान्वयन लागि  ल्याइएको कानून भनेर उल्लेख छ)  (अतिसंवेदनशील)

राष्ट्रिय निकुञ्ज तथा वन्यजन्तु संरक्षण ऐन, २०२९ मा  दफा ५क र दफा ६(१क) समावेश गर्न उक्त मूल ऐनको प्रत्यक्ष संशोधन नगरी, किन वस्तुतः  असम्बद्ध ऐनद्वारा संशोधन गर्नु आवश्यक रह्यो त? भन्ने ज्वाजल्यमान प्रश्न अनुत्तरीत नै रहेको पाइयो। मूल ऐनको प्रत्यक्ष संशोधन नगरी अप्रत्यक्ष माध्यमबाट, विशेषतः असम्बद्ध ऐनको माध्यमबाट, नयाँ प्रावधानहरू थप्ने कार्य विधायिकी प्रक्रियाको पारदर्शितामा प्रश्न उठाउँछ। राष्ट्रिय निकुञ्ज तथा वन्यजन्तु संरक्षण ऐन जस्तो संवेदनशील विषयमा गरिने कुनै पनि संशोधन खुला, पारदर्शी र सम्बन्धित सरोकारवालाहरूको पर्याप्त संलग्नतामा हुन न्यायोचित देखिन्छ। विधायिकी शुद्धता र कानूनी सुशासनको सिद्धान्त कायम राख्न यस्ता संशोधनहरू उचित प्रक्रिया अपनाई प्रत्यक्ष विधिबाट गरिनु आवश्यक देखिन्छ। "जुन कार्य प्रत्यक्ष विधिबाट असाध्य छ, तत्कार्य परोक्ष विधिबाट समेत साध्य हुन सक्दैन" (fn...Quod directum non licet, nec per obliquum licebit; fn...Colorable legislation is when a legislature attempts to achieve something indirectly that is not permitted directly) भन्ने  विधिशास्त्रको शाश्वत सिद्धान्त रहको छ। लगानी सहजीकरणसम्बन्धी केही नेपाल ऐनलाई संशोधन गर्ने ऐन, २०८१  मार्फत राष्ट्रिय निकुञ्ज तथा वन्यजन्तु संरक्षण ऐन, २०२९ मा थप भएका व्यवस्थाहरू यदि सोही ऐनको प्रत्यक्ष संशोधन विधिबाट समावेश गरिएको भएपनि ती प्रावधानहरू उक्त ऐनको प्रस्तावना, उद्देश्य, मर्म, अन्तर्निहित भावना र समग्र व्यवस्थासँग सर्वथा असङ्गत रही संरक्षित क्षेत्रसम्बन्धी मूल एवं मातृ कानूनको सारतत्व र प्रयोजन नै विलुप्त हुने देखिन्छ।   विधायन प्रक्रियामा "जुन कार्य प्रत्यक्ष रूपमा गर्न निषिद्ध छ, त्यस्तो कार्य परोक्ष रूपमा समेत अनुमेय हुँदैन"। यदि प्रत्यक्षतः निर्माण गर्न अवैध रहेको कानून अप्रत्यक्ष विधिबाट तर्जुमा गरिन्छ भने त्यस्तो विधायन छद्म र कपटपूर्ण कानूनको श्रेणीमा परी शून्य र बदरभागी हुने गर्दछन्। (fn... "छद्म विधायन त्यस्तो अवस्था हो, जहाँ विधायिकाले प्रत्यक्षतः अनुमति नभएको लक्ष्य अप्रत्यक्ष मार्गबाट प्राप्त गर्ने प्रयास गर्दछ"  भन्ने सर्वमान्य सिद्धान्त प्रतिष्ठापित छ।) यसरी अप्रत्यक्ष रूपमा कानून निर्माण गर्दा सुव्यवस्थित मूल कानून (Well-designed Parent Legislation) को अन्तरात्मा र भाव-प्रवाहविरुद्ध अन्य असम्बद्ध कानूनको माध्यमबाट मूल कानूनलाई नै क्षत-विक्षत पार्ने गरी संशोधन वा परिवर्तन गर्न किञ्चितपनि स्वीकार्य हुन सक्दैन। (fn...भारतीय सर्वोच्च अदालतले Association for Democratic Reforms & Anr. vs. Union of India & Ors. को मुद्दामा Electoral Bond Scheme को नाममा Finance Act, 2017 मार्फत Reserve Bank of India Act, 1934, the Representation of the People Act, 1951, the Income Tax Act, 1961 र Companies Act संशोधन गरी अप्रत्यक्ष रूपमा नागरिकको सूचनाको अधिकारमा संकुचन एवं अवरोध सिर्जना गरेकोले उक्त विधायिकी कार्य गैरसंवैधानिक ठहर गरेको नजिर दृष्टान्तनीय छ।) (अतिसंवेदनशील)

राष्ट्रिय निकुञ्ज तथा वन्यजन्तु ऐनमा थप गरिएको दफा ५क ले संरक्षित क्षेत्रको व्यवस्थापन र संरक्षणसम्बन्धी नीतिगत ढाँचामा अत्यन्त चिन्ताजनक परिवर्तन ल्याएको छ। यस प्रावधानले नेपाल सरकारलाई संरक्षित क्षेत्रभित्र कुनै पनि भागलाई "अतिसंवेदनशील क्षेत्र" भनी तोक्न सक्ने असीमित र अनियन्त्रित अधिकार प्रदान गरेको छ जुन वैज्ञानिक दृष्टिकोणले अप्रमाणित, पारिस्थितिकीय दृष्टिले घातक, व्यवस्थापकीय दृष्टिले अव्यावहारिक र कानुनी दृष्टिले दोषपूर्ण छ।  यो प्रावधानले संरक्षित क्षेत्रभित्र "अतिसंवेदनशील" र "कम संवेदनशील" क्षेत्रहरूको कृत्रिम र अवैज्ञानिक ध्रुवीकरण सिर्जना गरेको छ, जुन आधुनिक पारिस्थितिकी विज्ञानको सिद्धान्तविपरीत छ। समकालीन पारिस्थितिकी विज्ञानका अग्रणी वैज्ञानिकहरू - रिचर्ड टी. टि. फर्मन, लान्स एच. गुन्डर्सन, सी. एस. होलिङ्ग, ब्रायन वाकर लगायतका वैज्ञानिकहरूले पारिस्थितिकी प्रणालीको क्रियाशीलता (ecological dynamics) मा विकसित गरेका सिद्धान्तहरूले कुनै पनि पारिस्थितिकी प्रणालीलाई एकीकृत र अन्तरसम्बन्धित एकाइका रूपमा हेर्दछ।  (fn...citation needed) एउटा क्षेत्रलाई "कम संवेदनशील" मानेर त्यहाँ हस्तक्षेप गर्दा "अतिसंवेदनशील" क्षेत्रमा समेत प्रभाव पर्न सक्छ। वन्यजन्तुहरू संरक्षित क्षेत्रभित्र विभिन्न बासस्थानहरू र क्षेत्रहरूबीच आवागमन गर्दछन्। यसरी कृत्रिम विभाजन गर्दा जैविक कोरिडोरहरू र वन्यजन्तुको प्राकृतिक आवागमन मार्गहरू अवरुद्ध हुनसक्छन्।   "कम संवेदनशील" क्षेत्रहरूले पनि जल चक्र नियमन, माटो क्षय नियन्त्रण, परागसेचन, जैविक नियन्त्रण जस्ता महत्त्वपूर्ण पारिस्थितिक सेवाहरू प्रदान गर्दछन्। पारिस्थितिकी प्रणालीहरूमा निश्चित सीमासम्म हस्तक्षेप भएपछि अचानक व्यापक र अपरिवर्तनीय परिवर्तन हुनसक्छ, जसलाई इकोलोजिकल थ्रेसहोल्ड इफेक्ट (ecological threshold effect) भनिन्छ। "कम संवेदनशील" क्षेत्रहरूमा निरन्तर हस्तक्षेपले समग्र पारिस्थितिकी प्रणालीमा अकस्मात् गम्भीर परिवर्तन ल्याउन सक्छ।  यो प्रावधानले संरक्षित क्षेत्रलाई एकीकृत इकाइका रूपमा व्यवस्थापन गर्ने स्थापित सिद्धान्तको उल्लङ्घन गर्दछ। त्यसकारण, संरक्षित क्षेत्रका सबै क्षेत्रहरू संवेदनशील नै मान्नुपर्ने हुन्छ किनभने एक क्षेत्रमा भएको असर सजिलै बाँकी क्षेत्रमा प्रसारण हुने देखियो।  (अतिसंवेदनशील)

"अतिसंवेदनशील क्षेत्रको रुपमा स्थापना गर्दा त्यसबाहेकका क्षेत्रमा निश्चित प्रकृतिका विकास कार्य गर्न सकिन्छ" भन्ने तर्क वातावरणीय सन्तुलन, जैविक विविधता, र दीगो विकासको आधारभूत मान्यता विपरीत जान सक्ने देखिन्छ। संरक्षण क्षेत्रहरूको स्थायित्व कुनै निश्चित भौगोलिक सिमानामा मात्र निर्भर हुँदैन; बरु त्यहाँको जैविक विविधता, पारिस्थितिकीय संवेदनशीलता, र स्थानीय समुदायको सहभागिता जस्ता कारकहरूलाई समेत ध्यान दिनुपर्छ। (अतिसंवेदनशील)

अन्तर्राराष्ट्रिय र क्षेत्रीय आर्थिक विकासको परिधिलाई आधार मानी प्राकृतिक संरक्षणलाई कमजोर पार्ने तर्क विश्व समुदायको प्रतिबद्धताको विपरीत छ। अन्तरराष्ट्रिय समुदायले जलवायु परिवर्तन, जैविक विविधता संरक्षण र दीगो विकासका लागि गरेका प्रतिबद्धताहरू परिपूरक छन्, विरोधाभाषी होइनन्। संयुक्त राष्ट्रसंघीय दीगो विकास लक्ष्यहरूले पर्यावरणीय संरक्षण र आर्थिक विकासबीच सन्तुलन कायम गर्न जोड दिन्छन्, परस्पर विनाशमा होइन। अतिसंवेदनशील क्षेत्र र अन्य क्षेत्रको विभाजन गरी विकास र संरक्षणको द्वैधीकरण गर्ने प्रयास विखण्डनकारी छ। राष्ट्रिय निकुञ्ज र संरक्षित क्षेत्रको केही भाग होइन, सम्पूर्ण परिधि अतिसंवेदनशील हुन्छ। पारिस्थितिकीय प्रणाली एकीकृत र अन्तरनिर्भर हुन्छ। यसको एक खण्डमा गरिने हस्तक्षेपले सम्पूर्ण प्रणालीमा प्रतिकूल प्रभाव पार्दछ। अतः कुनै पनि संरक्षित क्षेत्रको कुनै पनि भागमा विकास कार्य गर्न अनुमति दिने कार्य संरक्षणको मूल उद्देश्यविरुद्ध छ। दफा ५क र ६(१क) ले निकुञ्ज तथा संरक्षित क्षेत्रको कुनै भागमा विकास निर्माणका क्रियाकलाप गर्न अनुमति दिएर मूल ऐनको उद्देश्यमाथि प्रहार गरेको छ। यी दफाहरूको औचित्य "संरक्षित क्षेत्रको विनाश" नभएको भन्ने तर्क कपटपूर्ण छ। प्राकृतिक संरक्षणको क्षेत्रमा कुनै पनि मानवीय हस्तक्षेप, चाहे त्यो विकासको नाममा होस् वा अन्य, विनाशकारी नै हुन्छ। विकास कार्यमा अनुमति दिने उद्देश्य विनाशकारी होइन भन्नु भेडाको छाला ओडाएर बाघको प्रवेश गराउनु सरह हो। (अतिसंवेदनशील)

अतिसंवेदनशील क्षेत्र र अन्य क्षेत्रको विभाजन गरी विकास कार्य गर्न सकिन्छ भन्ने विचारधारा पारिस्थितिकीय विखण्डनको विषपान हो। पारिस्थितिकीय प्रणाली अविच्छिन्न, अन्तरनिर्भर र एकीकृत हुन्छ। यसको एक भागमा गरिने हस्तक्षेपले सम्पूर्ण प्रणालीमा दुष्प्रभाव पार्दछ। "अतिसंवेदनशील" र "कम संवेदनशील" क्षेत्रको विभाजन गरी कम संवेदनशील भनिएका क्षेत्रमा विकास कार्य गर्न दिने रणनीति पारिस्थितिकीय अखण्डतालाई नष्ट गर्छ। एउटा क्षेत्रमा विनाश र अर्कोमा संरक्षणको द्वैतवादी अवधारणा अवैज्ञानिक, अदूरदर्शी र पारिस्थितिकीय विज्ञानको अवहेलना हो। (अतिसंवेदनशील)


संयुक्त राष्ट्रसंघको रिओ घोषणापत्र १९९२ को सिद्धान्त न. १५ ले र कार्टागेना प्रोटोकलले प्रतिपादन गरेको  पू्र्वसावधानीको सिद्धान्त (precautionary principle) अनुसार वैज्ञानिक अनिश्चितता वा अपूर्ण ज्ञानको अवस्थामा पनि पर्यावरणीय क्षतिबाट जोगिन पूर्णसावधानी अपनाउनुपर्दछ। यसको उद्देश्य भविष्यमा हुन सक्ने गम्भीर वातावरणीय संकटलाई रोक्न समयमै कारबाही गर्ने हो। यदि गम्भीर वा अपरिवर्तनीय क्षतिको सम्भावना छ भने, वैज्ञानिक प्रमाण पूर्ण रूपमा उपलब्ध नभएको कारण देखाएर वातावरणीय गिरावट रोक्न सक्ने प्रभावकारी उपायहरूलाई ढिलाइ गर्न मिल्दैन। (fn...Principle No. 15 (Precautionary Principle) "Where there are threats of serious or irreversible damage, lack of full scientific certainty shall not be used as a reason for postponing cost-effective measures to prevent environmental degradation.") यो एउटा वातावरणीय नीति सिद्धान्त हो। सोहि कुरालाई न्यायिक सिद्धान्तमा in dubio pro naturale भनिन्छ अर्थात पर्यावरणीय कानुनको व्याख्या गर्दा यदि द्विविधा छ भने प्रकृतिको पक्षमा निर्णय गरिनुपर्छ।(fn...the decision must be in favor of nature when we are in doubt) संरक्षित क्षेत्रभित्रका अनेकौं पारिस्थितिकीय अन्तरक्रिया र सम्बन्धहरूको बारेको हाम्रो ज्ञान सींमित ( constrained knowledge) रहेको कुरा पारिस्थितिक वैज्ञानिकहरू स्वयंमले स्वीकार गरेका छन्।   यस्तो अवस्थामा  दफा ५क ले नेपालको संरक्षित क्षेत्र व्यवस्थापनमा एक अत्यन्त खतरनाक र प्रतिगामी प्रवृत्ति स्थापित गरेको छ, जसले पारिस्थितिकीय अखण्डताको अवधारणालाई विखण्डित गर्दै राज्य-निर्देशित स्वेच्छाचारी संरक्षण व्यवस्थापनको द्वार खोलेको छ।  नेपालले जैविक विविधता संरक्षणसम्बन्धी महासन्धिमा जनाएको प्रतिबद्धताहरू सो प्रावधानले कमजोर पारेको छ। "कम संवेदनशील" मानिएका क्षेत्रहरूमा विकास गतिविधिहरू बढ्दै जाँदा वासस्थान विखण्डन हुन्छ, जसले वन्यजन्तुको आवागमन, प्रजनन र बसोबास प्रभावित गरी जनसङ्ख्या घट्न सक्छ। "कम संवेदनशील" क्षेत्रमा हुने गतिविधिहरूले अतिसंवेदनशील क्षेत्रमा पनि जल प्रदूषण, वायु प्रदूषण, ध्वनि प्रदूषण, आक्रामक प्रजातिको प्रवेश आदि माध्यमबाट अप्रत्यक्ष प्रभाव पार्दछन्। एकपटक "कम संवेदनशील" क्षेत्रमा विकास गतिविधिहरू सुरु भएपछि, त्यस्ता क्षेत्रहरूको दायरा विस्तार हुँदै जाने र अतिसंवेदनशील क्षेत्रको क्षेत्रफल क्रमशः घट्दै जाने प्रवृत्ति विश्वभर देखिएको छ। राष्ट्रिय निकुञ्ज तथा वन्यजन्तु ऐनको दफा ५क ले संरक्षित क्षेत्रको अखण्डता, एकीकृत व्यवस्थापन र दीर्घकालीन संरक्षणमा गम्भीर खतरा उत्पन्न गरेको छ। यो प्रावधान वैज्ञानिक दृष्टिकोणले अनुपयुक्त, पारिस्थितिकीय दृष्टिले हानिकारक र व्यवस्थापकीय दृष्टिले अव्यावहारिक देखिन्छ।प्राकृतिक संरक्षणमा अखण्डता र एकीकृत दृष्टिकोण नै दीर्घकालीन र प्रभावकारी संरक्षणको आधारशिला हो। कृत्रिम विभाजन र स्वेच्छाचारी निर्णय प्रक्रियाले संरक्षणको मूल उद्देश्यलाई नै कमजोर पार्छ, जसले वर्तमान र भावी पुस्ताहरूमाथि गम्भीर अन्याय हुनेछ। (अतिसंवेदनशील)

कुनै पनि पारिस्थितिकी प्रणालीभित्र माइक्रो (micro), मेसो (meso) र म्याक्रो (macro) स्तरमा जटिल पारिस्थितिकी प्रणालीको अन्तरआबद्धता (Cross-scale interactions) र अन्तरक्रिया हुन्छ। तथाकथित "कम संवेदनशील" क्षेत्रमा भएका सूक्ष्म परिवर्तनहरूले पनि व्यापक प्रणालीगत प्रभाव पार्न सक्छन्। C.S. Holling को अध्ययनले प्रमाणित गर्छ कि पारिस्थितिकी प्रणालीको लचिलोपन (Ecological resilience) विशिष्ट कोरक्षेत्रहरू (core areas) मा मात्र होइन, समग्र प्रणालीको अन्तरसम्बन्धमा निहित हुन्छ। (fn...Holling, C. S. (1973). Resilience and stability of ecological systems. Annual Review of Ecology and Systematics, 4(1), 1–23. https://doi.org/10.1146/annurev.es.04.110173.000245, retreived on march 24, 2025) (fn...Ecological resilience refers to an ecosystem's capacity to absorb disturbances, reorganize itself, and adapt to change while maintaining its structure and functions. It's about an ecosystem's ability to "bounce back" after a disturbance, whether natural or human-caused.)  सी.एस. होलिङ्गद्वारा विकसित Threshold effects(fn...Threshold effects in ecology refer to sudden, nonlinear changes in an ecosystem when a critical point (threshold) is crossed. These changes can be irreversible or require significant effort to reverse, often leading to a regime shift—a transition from one stable ecological state to another.) सिद्धान्तले पारिस्थितिकी प्रणालीमा एक निश्चित सीमा नाघेपछि व्यवस्थागत परिवर्तन (regime shift) (fn...When a system crosses a threshold, it may not return to its original state even if the disturbance is removed.) हुने तथ्य प्रमाणित गरेको छ। "कम संवेदनशील" क्षेत्रमा निरन्तर हस्तक्षेपले समग्र प्रणालीलाई नै थ्रेशोल्डसम्म पुर्‍याउन सक्छ। तथाकथित "कम संवेदनशील" क्षेत्रहरूले अतिसंवेदनशील क्षेत्रहरूका लागि प्राकृतिक बफरका  रूपमा  कार्य गर्छन्। यिनको क्षयीकरणले समग्र संरक्षित क्षेत्रको सुरक्षा कवच नै कमजोर पार्दछ। जैविक विविधता महासन्धि (CBD) को छैटौं सम्मेलनमा अङ्गीकृत "इकोसिस्टम अप्रोच" (ecosystem approach) ले पारिस्थितिकी प्रणालीको एकीकृत र समग्र व्यवस्थापनलाई जोड दिएको छ। दफा ५क ले यस्ता अन्तर्राष्ट्रिय संरक्षण सिद्धान्तहरूलाई उपेक्षा गरेको छ।  संरक्षित क्षेत्रहरूको एकीकृत र अखण्ड संरक्षण भावी पीढीको पर्यावरणीय अधिकारको सुनिश्चितता (intergenerational equity) को अनिवार्य पूर्वशर्त हो। (fn...citation needed) एउटै संरक्षित क्षेत्रभित्र द्वैत व्यवस्थापन प्रणालीले स्रोत-साधनको अपव्यय, प्रतिद्वन्द्वी प्राथमिकताहरू र समन्वयको अभाव ल्याउने तथ्य विश्वका अनेकौं संरक्षित क्षेत्रहरूको अनुभवले प्रमाणित गरेको छ।  संरक्षित क्षेत्रभित्र एकपटक "कम संवेदनशील" क्षेत्र तोकिएपछि त्यसको दायरा क्रमशः विस्तार हुँदै जाने र कालान्तरमा अतिसंवेदनशील क्षेत्रलाई पनि मिचिँदै जाने (Incremental ecological degradation cycle) प्रवृत्ति देखिएको छ।(fn...citation needed) यसर्थ,  राष्ट्रिय निकुञ्ज तथा वन्यजन्तु ऐनमा थप भएको दफा ५क. तर्फ हेर्दा, उक्त दफा ५क. ले नेपाल सरकारलाई  संरक्षित क्षेत्रलाई कुनै भागलाई "अतिसंवेदनशील क्षेत्र" भनी लेबल लगाउन सक्ने अत्यन्त विस्तृत र अनियन्त्रित अधिकार प्रदान गरेको छ र यसले "अतिसंवेदनशील" र "कम संवेदनशील" भन्ने कृत्रिम विभाजन सिर्जना गरेको छ, जुन वैज्ञानिक रूपमा अनुचित र पारिस्थितिकीय दृष्टिकोणले हानिकारक छ। यहाँ विधायिकाले वैध उद्देश्य देखाएर अवैध लक्ष्य हासिल गर्न परोक्ष रूपमा संवैधानिक सीमाहरू नाघ्ने प्रयास गरेको छ। (अतिसंवेदनशील)


दफा ६(१क) मा प्रयुक्त "प्रकृति र मानव सहअस्तित्व कायम हुने गरी" भन्ने वाक्यांश  एउटा विडम्बनापूर्ण छलकपट जस्तो देखिन्छ। संरक्षित क्षेत्रमा "राष्ट्रिय प्राथमिकताप्राप्त आयोजना" वा "राष्ट्रिय गौरवको आयोजना" जस्ता ठूला विकास आयोजनाहरू सञ्चालन गर्दा प्रकृति र मानवबीच सहअस्तित्व कसरी कायम हुन सक्छ? यो वाक्यांश एउटा कानूनी चतुराई मात्र होइन, एउटा  छल हो भन्ने देखिन आऊँछ। यसले संरक्षित क्षेत्रको अखण्डता, जैविक विविधता र पारिस्थितिकीय सन्तुलनमाथि गम्भीर आघात पुर्‍याउने आयोजनाहरूलाई वैधता प्रदान गर्न खोजेको जस्तो देखिन्छ। दफा ६(१क) मा उल्लिखित "प्रकृति र मानव सहअस्तित्व" को अवधारणा प्रायः एक मिथक बन्छ जब ठूला विकास आयोजनाहरू संरक्षण क्षेत्रभित्र कार्यान्वयन गरिन्छन्।  यहाँ "सहअस्तित्व" भन्ने शब्द वातावरणीय क्षतिलाई न्यायोचित ठहर्‍याउने एक कुटिल उपायको रूपमा प्रयोग भएको देखिन्छ।  (सहअस्तित्व)

राष्ट्रिय प्राथमिकताप्राप्त, लगानी बोर्डबाट स्वीकृत वा राष्ट्रिय गौरवका आयोजनाहरू सामान्यतया विशाल भौतिक संरचनाहरू, ठूला पूर्वाधार परियोजनाहरू र प्रभावशाली औद्योगिक प्रतिष्ठानहरू हुन्। यी आयोजनाहरूको बृहत् प्रकृति र व्यापक भौतिक उपस्थितिका कारण संरक्षित क्षेत्रको सुक्ष्म र संवेदनशील पारिस्थितिकी प्रणालीमा अकल्पनीय र अपूरणीय क्षति पुर्‍याउने अत्यधिक सम्भावना रहन्छ। संरक्षित क्षेत्रबाहिर, यस्ता मेगा-परियोजनाहरूलाई राष्ट्रिय विकासको प्रतीक, आर्थिक समृद्धिको वाहक र प्रगतिको पर्यायवाची मानिन्छ। तर पारिस्थितिकीय दृष्टिले अति संवेदनशील संरक्षित क्षेत्रहरूभित्र, यिनै आयोजनाहरूले जैविक विविधताको अपूरणीय क्षति, पारिस्थितिकीय अखण्डताको विखण्डन र प्राकृतिक सन्तुलनमा गम्भीर विचलन ल्याउन सक्छन्। यसरी संरक्षित क्षेत्रबाहिर विकासको संवाहक मानिएका परियोजनाहरू, संरक्षित क्षेत्रभित्र पारिस्थितिक विनाशका वाहक बन्दछन्।  ठूला भौतिक संरचनाहरूको निर्माणले वन्यजन्तुका वासस्थानहरू विखण्डित हुन्छन्, जसले तिनीहरूको प्राकृतिक गतिविधि, प्रजनन चक्र र आवागमन मार्गहरूमा अवरोध सिर्जना गर्न सक्दछ। यसले दुर्लभ प्रजातिहरूको अस्तित्वमा प्रत्यक्ष खतरा उत्पन्न गर्दछ।  संरक्षित क्षेत्रभित्र अवस्थित अद्वितीय र सङ्कटापन्न वनस्पति तथा जीवजन्तुका प्रजातिहरू, जसको संरक्षणका लागि नै यी क्षेत्रहरू स्थापित गरिएका थिए, ठूला आयोजनाहरूको निर्माण र सञ्चालनबाट प्रत्यक्ष वा अप्रत्यक्ष रूपमा प्रभावित हुन्छन्। यो क्षति प्रायः अपूरणीय हुन्छ। संरक्षित क्षेत्रहरूले प्रदान गर्ने जल आपूर्ति नियमन, भू-क्षय नियन्त्रण, कार्बन सञ्चिति, परागसेचन, जैविक नियन्त्रण जस्ता अमूल्य पारिस्थितिक सेवाहरू औद्योगिक वा पूर्वाधार विकासका गतिविधिहरूद्वारा गम्भीर रूपमा प्रभावित हुन्छन्। ठूला औद्योगिक र पूर्वाधार परियोजनाहरूले वायु, जल, ध्वनि, माटो र प्रकाश प्रदूषण सिर्जना गर्दछन्, जसले संरक्षित क्षेत्रको प्राकृतिक पवित्रता र स्वच्छतालाई नष्ट गर्दछ। विशेषगरी जलाशयहरूमा हुने प्रदूषणले जलीय पारिस्थितिकी प्रणालीलाई अति संवेदनशील बनाउँछ। वनक्षेत्र फडानी, भूमि प्रयोग परिवर्तन र ठूला औद्योगिक गतिविधिहरूले स्थानीय जलवायुमा परिवर्तन ल्याउनुका साथै ग्लोबल वार्मिङमा योगदान पुर्‍याउँछन् जसले संरक्षित क्षेत्रको सम्पूर्ण पारिस्थितिकीलाई प्रभावित गर्दछ। बाह्य हस्तक्षेपले आक्रामक विदेशी प्रजातिहरूको 
(invasive species) प्रवेश र प्रसारलाई सहज बनाउँछ, जसले स्थानीय प्रजातिहरूलाई प्रतिस्थापित गरी पारिस्थितिक अखण्डतामा खलल पुर्‍याउँछ। ठूला आयोजनाहरूले मानवीय बसोबास, पूर्वाधार र गतिविधिहरूलाई आकर्षित गर्दछन्, जसले संरक्षित क्षेत्रमा अतिरिक्त दबाब सिर्जना गरी अतिक्रमण बढाउँछ। संरक्षित क्षेत्रहरूको प्राकृतिक सौन्दर्य र शान्त वातावरण यिनको अद्वितीय विशेषता हो, जसले पर्यटक र अनुसन्धानकर्ताहरूलाई आकर्षित गर्दछ। औद्योगिकीकरणले यस अद्वितीय विशेषतालाई नष्ट गरी पर्यटन र सांस्कृतिक महत्त्वमा ह्रास ल्याउँछ। ठूला आयोजनाहरूले यी स्रोतहरूको उपलब्धतामा परिवर्तन ल्याई स्थानीय जीविकोपार्जनमा प्रतिकूल प्रभाव पार्न सक्दछन्। संरक्षित क्षेत्रहरू स्थापना गर्दा दीर्घकालीन संरक्षणको अभिप्राय राखिएको हुन्छ। तर अल्पकालीन आर्थिक लाभका लागि यी क्षेत्रहरूमा ठूला आयोजनाहरू सञ्चालन गर्दा यो दीर्घकालीन प्रतिबद्धताको अवमूल्यन हुन्छ। वास्तवमा, संरक्षित क्षेत्रहरू प्रकृतिको अमूल्य खजाना हुन्, जसको अस्तित्व र अखण्डता सुनिश्चित गर्नु  सबैको दायित्व हो। वास्तविक दिगो विकासको मार्ग भनेकै संरक्षित क्षेत्रहरूको पूर्णता र अखण्डतालाई कायम राख्दै, तिनको बाहिर मात्र विकासका गतिविधिहरू सञ्चालन गर्नु हो। (devproject)

दफा ६(१क) मा प्रयुक्त "राष्ट्रिय प्राथमिकताप्राप्त आयोजना", "लगानी बोर्डबाट स्वीकृत आयोजना" वा "राष्ट्रिय गौरवको आयोजना" जस्ता शब्दावलीहरू अत्यन्त अस्पष्ट, धुमिल र व्यापक व्याख्या गर्न सकिने खालका छन्। भलै अन्य केही कानूनहरूमा यी पदावलीहरूको परिभाषा र मापदण्ड तोकिएको होला, तर यी परिभाषाहरू अत्यन्त परिवर्तनशील र अस्थिर छन्। एकातर्फ कार्यकारी निकायलाई जुनसुकै बेला यी परिभाषा र मापदण्ड परिवर्तन गर्ने असीमित अधिकार भएकाले यी परिभाषाहरू भोलि पनि यथावत् रहने कुनै सुनिश्चितता छैन। अर्कोतर्फ उक्त शब्दावलीहरूको स्वेच्छाचारी तथा स्वार्थपरक व्याख्या गरी संरक्षित क्षेत्रहरूको संवैधानिक संरक्षणलाई निष्प्रभावी तुल्याउँदै वन्यजन्तु वासस्थानमाथि आयोजनामूलक अतिक्रमण गर्ने अवसर प्रदान गर्ने गरी कार्यपालिकालाई अत्यधिक र असीमित स्वविवेकीय अधिकार (Excessive and Untrammelled Discretionary Power) प्रत्यायोजन गरिएको छ। "राष्ट्रिय गौरव" वा "राष्ट्रिय प्राथमिकता" जस्ता भावनात्मक शब्दावलीको प्रयोग गरेर जुनसुकै आयोजनालाई यस श्रेणीमा पार्न सकिने भएकाले यो प्रावधान अत्यन्त दुरुपयोगयोग्य छ।  विकासमा लागू गरिने संवैधानिक जाँचको स्तर सम्भावित वातावरणीय प्रभावसँग अनुपातिक रूपमा बढ्ने हुँदा सानो प्रभावहरूले आधारभूत जाँचको सामना गर्दछन् भने ठूला प्रभावहरूले उच्चतम संवैधानिक समीक्षा हुनु पर्ने हुन्छ।(devproject)

अदृश्य विकासको लालचमा दृश्य पर्यावरणीय क्षतिको मूल्य चुकाउने विकासवादी अवधारणाले भावी पुस्तालाई सम्पदा होइन, विपदा हस्तान्तरण गर्दछ। अस्वस्थ वातावरणमा जन्मिएका भावी पुस्ताले वर्तमान पुस्ताद्वारा अपहरण गरिएको स्वच्छ वातावरणको अधिकारप्रति प्रश्न उठाउनेछन्, न कि पर्यावरणीय स्लखलनद्वारा प्राप्त हुने भौतिक विकासको कमीप्रति। अतः भावी पुस्ताको प्राथमिक प्रश्न "किन विकास भएन? भन्ने भन्दापनि "किन हाम्रो प्राकृतिक सम्पदालाई विवेकहीन तरिकाले दोहन गरियो?" भन्ने हुनेछ।  प्राकृतिक सम्पदाको संरक्षण र पारिस्थितिकीय सन्तुलन नै वर्तमान पुस्ताले भावी पुस्तालाई दिन सक्ने सर्वाधिक मूल्यवान् उत्तराधिकार हो। यसको अभावमा भौतिक विकासको कुनै महत्त्व रहँदैन।  पारिस्थितिकीय संहारमा लगाम कस्न नसके भावी पुस्ताले संरक्षित क्षेत्रको नाममात्र पाउनेछन्, अस्तित्व होइन। (devproject)

संविधानवादको मूल प्रतिज्ञा शक्तिको नियन्त्रित र मर्यादित प्रयोग हो। राष्ट्रिय निकुञ्ज तथा वन्यजन्तु ऐन, २०२९  मा थप भएको दफा ६(१क) को  व्यवस्थामा प्रयोग गरिएको "तोकिए बमोजिम स्वीकृति दिन सक्नेछ" भन्ने वाक्यांशले गम्भीर संवैधानिक र कानूनी  प्रश्नहरू उठाएको छ।  "तोकिए बमोजिम" भन्ने वाक्यांशले कार्यपालिकालाई अपरिभाषित र अनिश्चित दायरामा निर्णय गर्ने अधिकार प्रदान गरेको देखिन आयो। यस्तो अस्पष्ट प्रत्यायोजनले कानूनी निश्चितता र पूर्वानुमानयोग्यता जस्ता  विधिको शासनका तत्त्वहरू अवमूल्यन भएका छन्।  विधायिकाद्वारा स्पष्ट मापदण्ड निर्धारण नगरिँदा कार्यपालिकाको निर्णयलाई कुन मापदण्डमा परीक्षण गर्ने भन्ने अस्पष्टतासमेत रहन्छ जसले जवाफदेहिताको प्रणालीलाई कमजोर बनाउँछ। अस्पष्ट कानूनी प्रावधानले नियमनकारी भ्रष्टाचार (regulatory corruption) को सम्भावना बढाउँछ, जहाँ अनुचित प्रभावका आधारमा नियम र मापदण्डहरू परिवर्तन गरिन सक्छन्।  मौलिक अधिकारसँग जोडिएका विषयमा अझ बढी स्पष्टता र निश्चितताको आवश्यकता हुन्छ। वातावरण र विकासबीचको सन्तुलन भनेको मौलिक अधिकारको कार्यान्वयनसँग जोडिएको विषय हो। यस्तो संवेदनशील विषयमा "तोकिए बमोजिम" भन्ने अस्पष्ट प्रावधान राखेर कार्यपालिकालाई अत्यधिक विवेकाधिकार दिनु मौलिक हकको संरक्षणको दृष्टिकोणबाट उपयुक्त देखिँदैन। अर्कोतर्फ  "तोकिए बमोजिम" भन्ने वाक्यांशले कानूनी अनिश्चितता सिर्जना गर्दछ, जसले नागरिकहरूको स्वच्छ वातावरणको हकको प्रभावकारी कार्यान्वयनमा अवरोध उत्पन्न गर्न सक्छ। स्वच्छ वातावरणको हक जस्तो महत्वपूर्ण मौलिक अधिकारको विषयमा "तोकिए बमोजिम" भन्ने अस्पष्ट र अनिश्चित वाक्यांशद्वारा कार्यपालिकालाई अनियन्त्रित स्वविवेकीय अधिकार प्रदान गर्नु संवैधानिक मूल्य र मान्यताको विपरीत हुन्छ। कानून निर्माणको अधिकार विधायिकाको अन्तर्निहित अधिकार हो, जुन राज्यको सार्वभौम शक्तिसँग जोडिएको छ।  विधायिका जनताको प्रत्यक्ष प्रतिनिधित्व गर्ने निकाय हो, जसले वातावरणीय नीति र विकासको प्राथमिकता निर्धारण गर्ने क्षमता राख्दछ।  "तोकिए बमोजिम" भन्ने अस्पष्ट शब्दावलीले स्वीकृतिको प्रक्रिया, मापदण्ड र आवश्यक सुरक्षा उपायहरू पूर्णतः अनिश्चित बनाएको छ। यस प्रावधानले वातावरणीय सुरक्षा र जैविक विविधताको संरक्षण गर्नुपर्ने संवैधानिक दायित्व भएको सरकारलाई नै संरक्षित क्षेत्रमा विकास आयोजनाहरू सञ्चालन गर्न अनुमति दिने एकल र अनियन्त्रित अधिकार प्रदान गरेको छ। नेपालको संविधानको धारा ३० को उपधारा (३) ले वातावरण र विकासबीच "समुचित सन्तुलन" को आधार र मापदण्ड विधायिकाले नै तोक्नुपर्ने अपेक्षा गरेको छ।  यो संवैधानिक शब्दावली आफैँमा महत्वपूर्ण छ, किनकि यसले वातावरण र विकासबीचको सन्तुलन जस्तो नीतिगत महत्वको विषय जनप्रतिनिधिमूलक निकायबाट निर्धारित हुनुपर्ने मान्यतालाई प्रतिबिम्बित गर्दछ। तथापि, सम्बन्धित कानूनमा "तोकिए बमोजिम" भन्ने वाक्यांशको प्रयोगले विधायिकाले आफ्नो आधारभूत संवैधानिक जिम्मेवारीलाई कार्यपालिकामा हस्तान्तरण गरेको छ। यो प्रत्यायोजित विधायनको सिद्धान्तसँग स्पष्ट विरोधाभास देखिन्छ। यस्तो प्रत्यायोजित अधिकारको पुनः प्रत्यायोजन  सिद्धान्ततः अमान्य हुन्छ (Delegata potestas non potest delegari)। कानून निर्माणको अधिकार विधायिकाको अन्तरनिहित अधिकार हो, जसलाई अतिशय रूपमा प्रत्यायोजन गर्न सकिँदैन। ("तोकिए बमोजिम")



 मध्यवर्तीक्षेत्रले संरक्षणक्षेत्रमा बाहिरी सुरक्षात्मक वृत्त बनाउँछन्। "मध्यवर्ती क्षेत्रमा संघ, प्रदेश र स्थानीय तहले निर्माण गर्ने आयोजना सञ्चालन गर्न सक्नेछ" भन्ने  वाक्यांशमा अत्यधिक व्यापक, अपरिभाषित र असीमित अनुमतिको खतरा निहित रहेको देखिन्छ।  यहाँ "आयोजना" भन्ने शब्दको कुनै विशिष्ट परिभाषा वा प्रकृतिको सीमाङ्कन नगरिएकोले, जुनसुकै प्रकारका आयोजनाहरू चाहे ती संरक्षणमैत्री होउन् वा घातक औद्योगिक परियोजना सञ्चालन गर्न सकिने द्वार खुल्ला छ। आयोजनाको आकार, क्षमता, लगानी परिमाण वा प्रभाव क्षेत्रको कुनै पनि सीमा निर्धारण गरिएको छैन। साथै आयोजनाहरू कति अवधिका लागि सञ्चालन हुने? स्थायी वा अस्थायी? यसको कुनै उल्लेख छैन।  एकछिनलाई लघु आयोजना नै लघु समयकोलागि संचालन गरिने हो भनेपनि संघ, प्रदेश र स्थानीय तहबीच कुन आयोजना कुन निकायले सञ्चालन गर्न सक्ने भन्ने स्पष्ट विभाजन छैन, जसले दोहोरो अधिकारक्षेत्र र अन्तरनिकाय द्वन्द्वको स्थिति सिर्जना गर्न सक्छ। वातावरणीय ह्रासको क्षतिपूर्तिको विषयमा तीनै सरकारले एक अर्कालाई दोषारोपण गर्ने अवस्था हुन्छ।  एउटै मध्यवर्ती क्षेत्रमा तीनवटै तहका सरकारले छुट्टाछुट्टै आयोजनाहरू सञ्चालन गर्दा उत्पन्न हुने समग्र पर्यावरणीय प्रभावको  (cumulative effect) भयङ्कर हुनसक्ने देखिन्छ। (मध्यवर्ती क्षेत्रमा )

संरक्षित क्षेत्रमा विकास निर्माणको नाममा गरिने हस्तक्षेपले आदिवासी-जनजातिहरूको परम्परागत रीतिरिवाज, जीवनशैली र आजीविकामा नकारात्मक प्रभाव पार्न सक्दछ। संरक्षित क्षेत्रसँग सम्बन्धित आदिवासी समुदायहरूको परम्परागत ज्ञान, सीप र प्राकृतिक स्रोतको दिगो उपयोगको अभ्यासलाई विकास निर्माणका क्रियाकलापहरूले खल्बल्याउँछन्। आदिवासी-जनजातिहरूको संरक्षित क्षेत्रसँगको आध्यात्मिक, सांस्कृतिक र जैविक सम्बन्धलाई विस्थापित गर्ने कार्य सामाजिक न्यायको सिद्धान्तविपरीत छ। संरक्षित क्षेत्रको संरक्षण र व्यवस्थापनमा त्यहाँका रैथाने वसोबासीको सहभागिता र परम्परागत ज्ञानको प्रवर्द्धन अपरिहार्य छ। संरक्षित क्षेत्रभित्र र वरिपरि रहेका स्थानीय समुदायको हित भन्दा प्रभुत्व वर्गलाई फाइदा पुग्ने खालका आयोजनाहरूलाई प्राथमिकता दिन सक्ने प्रावधानले सामाजिक र आर्थिक असमानता बढाउने खतरा देखिन्छ। प्रकृतिको आफ्नो अधिकार र मूल्य हुन्छ भन्ने पारिस्थितिकीय न्यायको सिद्धान्तलाई पूर्णतः अस्वीकार गरी प्राकृतिक सम्पदालाई केवल मानवीय शोषणको वस्तुको रूपमा हेर्ने संकीर्ण र तुच्छ शोच प्रतिविम्वित भएको देखिन आयो।  (मध्यवर्ती क्षेत्रमा )


मध्यवर्ती क्षेत्रसम्बन्धी व्यवस्था अध्यादेशमा समावेश नभएको तर ऐनमा थप भएको व्यवस्था रहेको भनी देखिन आयो। (fn...) अध्यादेश  स्वीकृत सम्बन्धी संसदीय पक्रिया हेर्दा यो मिति .... पेश भइ मिति ... स्वीकृत भएको भन्ने देखिन आयो। अतः अध्यादेशमा उपरोक्त प्रावधान थप गरी स्वीकृत गर्ने सम्बन्धमा  सरोकारवालासँग सो विषयमा छलफल हुन सक्ने अवस्था देखिंदैन। यसले  कानून निर्माणको सहभागितात्मक सिद्धान्तको गम्भीर उल्लङ्घन भएको देखिन्छ।  कानून निर्माण प्रक्रियामा सम्बन्धित सरोकारवालाहरूको सहभागिता आधुनिक लोकतान्त्रिक राज्य व्यवस्थाको आधारभूत मूल्य हो। मध्यवर्ती क्षेत्रसम्बन्धी व्यवस्था अध्यादेशमा नराखी अचानक ऐनमा समावेश गर्नुले स्थानीय समुदाय, वन उपभोक्ता समूह, प्राकृतिक स्रोत व्यवस्थापनमा संलग्न संस्थाहरू र विज्ञहरूलाई आफ्नो धारणा राख्ने अवसरबाट वञ्चित गरिएको छ।  यस्तो एकतर्फी र हतारमा गरिएको कानूनी संशोधनले न केवल कानूनको वैधता र स्वीकार्यतामा प्रश्न उठाउँछ, बल्कि लोकतन्त्रको आधारभूत मूल्य र मान्यतामाथि नै आघात पुर्‍याउँछ। प्रभावकारी, न्यायपूर्ण र दिगो कानूनी व्यवस्थाका लागि सहभागितामूलक र पारदर्शी कानून निर्माण प्रक्रिया अपरिहार्य छ। (fn...समयको हिसाबगर्ने)(मध्यवर्ति क्षेत्र)

नेपालको संविधानको धारा ३०(३) ले  वातावरण र विकासबीच  को अपेक्षा गरेको छ। "समुचित सन्तुलन"  राष्ट्रको दीर्घकालीन समृद्धि र पारिस्थितिकीय स्थिरताको आधारशिला हो। वास्तवमा, विकास र वातावरणबीच "समुचित सन्तुलन" भनेको प्राकृतिक संरक्षणलाई पनि विकासको समान साझेदारको रूपमा मान्यता दिनु हो। अर्थात प्रकृतिको संरक्षण स्वयंलाई विकासको एउटा आयमको रूपमा ग्रहण गर्नु हो। उपरोक्त प्रावधानले राष्ट्रिय प्राथमिकताप्राप्त, लगानी बोर्डबाट स्वीकृत वा राष्ट्रिय गौरवका आयोजनाहरूलाई प्रकृति संरक्षणभन्दा माथि राखी विकासलाई अत्यधिक भारोत्तोलन (weightage) गरी  "समुचित सन्तुलन"को संवैधानिक मार्गदर्शनलाई  अवमूल्यन गरेको छ। यसले  गर्दा राष्ट्रिय गौरवका आयोजना जस्ता सम्मोहनात्मक भाष्य सिर्जना गरी संरक्षित क्षेत्रहरूको अखण्डता र अस्मितामाथि गिद्धेदृष्टि लगाउन खोजिएको देखिन्छ। संरक्षित क्षेत्रहरू आर्थिक विकासको बाधकको रूपमा होइन, बरु दीर्घकालीन राष्ट्रिय समृद्धिको आधारस्तम्भको रूपमा हेरिनुपर्दछ। प्राकृतिक सम्पदा र जैविक विविधताको संरक्षण स्वयं विकासको एक अनिवार्य आयाम हो, जुन कुरालाई "समुचित सन्तुलन" को मौलिक दर्शनले पनि आत्मसात गरेको छ। प्राकृतिक सम्पदा र जैविक विविधताको संरक्षण स्वयं विकासको एक अनिवार्य आयाम हो, जुन कुरालाई धारा ३० को उपधारा (३) मा प्रयुक्त "समुचित सन्तुलन" को मौलिक दर्शनले पनि आत्मसात गरेको छ। संविधानको धारा ५७ अनुसार राज्यशक्तिको प्रयोग संविधान र कानून बमोजिम हुनुपर्ने हुँदा र धारा ५१(छ) अनुसार वातावरण संरक्षण राज्यको नीति हुनुको साथै धारा ३० अनुसार स्वच्छ वातावरणमा बाँच्न पाउने हक प्रत्येक नागरिकको मौलिक हक भएकोले, यस्तो गम्भीर र महत्वपूर्ण विषयमा "समुचित सन्तुलन" का आधार, मापदण्ड, प्रक्रिया र सीमाहरू स्पष्ट रूपमा विधायिकी कानूनमा नै परिभाषित र निर्धारित हुनुपर्ने अपरिहार्यता रहन्छ। "समुचित सन्तुलन" मुख्यतया आर्थिक सूचकांकहरू भन्दा पनि पारिस्थितिकीय सूचकांकहरू मार्फत मापन गरिनुपर्छ, जसले प्रकृतिका मापदण्डहरूलाई संवैधानिक अनुपालनको केन्द्रमा राख्छ। यो संरचनाले के सङ्केत गर्छ भने यदि वातावरणीय क्षति स्वीकार्य सीमा भन्दा बढी भएमा विकासलाई पूर्ववत रूपमा फर्काउन सकिने (reversible) गरी डिजाइन गरिनुपर्छ। यो नै नेपालको संविधानको धारा ३० को उपधारा (३) ("आवश्यक कानूनी व्यवस्था")  ले विधायिकालाई दिएको  mandate हो।  विशेषगरी स्वच्छ वातावरणको हकसँग अन्योन्याश्रित रूपमा सम्बन्धित  "वातावरण र विकासबीच समुचित सन्तुलन" जस्तो महत्त्वपूर्ण विषयमा नीतिगत निर्णय विधायिकाले नै गर्नुपर्छ।  विधायिकाले आफ्नो संवैधानिक जिम्मेवारीलाई  कार्यपालिकाको जिम्मामा थोपार्न मिल्दैन। (समुचित सन्तुलन)


"पर्यापर्यटन (ईकोटुरिजम) लगायत अन्य उद्योग व्यवसाय" शब्दावलीको अस्पष्ट, व्यापक र सीमाविहीन परिभाषाले संरक्षित वनक्षेत्रहरूको भविष्यमाथि एउटा गम्भीर प्रश्नचिह्न खडा गरेको छ। यो अत्यधिक विस्तृत र अपरिभाषित शब्दावलीले  अमूल्य प्राकृतिक धरोहरहरू औद्योगिक दोहनको चपेटामा पर्ने भयावह सम्भावना देखिन्छ।  पर्यापर्यटन (ईकोटुरिजम) जस्ता वातावरण-मैत्री र संरक्षणमुखी गतिविधिहरूलाई प्रोत्साहित गर्दै, वातावरणमा गम्भीर प्रभाव पार्ने उद्योगहरूलाई स्पष्टतः निषेध गर्नुपर्दछ।  यहाँ " लगायत अन्य उद्योग व्यवसाय" जस्तो अनिर्दिष्ट वाक्यांशले fragile पारिस्थितिकीय सन्तुलनहरूलाई विस्थापित गर्ने जोखिम बढाउँछ। औद्योगिक प्रदूषण, बासस्थान विखण्डन र अतिक्रमणका कारण यी प्राकृतिक प्रणालीहरूको अस्तित्व नै खतरामा पर्न सक्छ।  यसले संरक्षित क्षेत्रहरूको दीर्घकालीन संरक्षणभन्दा अल्पकालीन आर्थिक लाभलाई प्राथमिकता दिने नीतिगत झुकावको संकेत  जसले पारिस्थितिकीय संरक्षणको आदर्श सिद्धान्तलाई उत्पादन र मुनाफाको दृष्टिकोणमा परिवर्तन गर्दछ। संरक्षित क्षेत्रहरूको स्थापना र व्यवस्थापनको मूल सिद्धान्त प्राकृतिक पारिस्थितिकीय प्रणालीहरूको संरक्षण हो।  "अन्य उद्योग व्यवसाय" जस्तो असीमित र अपरिभाषित शब्दावलीले वन क्षेत्रभित्र प्रचण्ड औद्योगीकरणको चपेटामा पार्न सक्छ। यस्तो व्यवस्थाले प्रकृति संरक्षणको मूल उद्देश्यमाथि नै प्रहार गर्न सक्दछ। ( "अन्य उद्योग व्यवसाय") 

Other:
लिखित जवाफमा र सुनुवाईको क्रममा प्रत्यर्थी र सरोकारवालाको तर्फबाट केही विचारणीय सिद्धान्त र तर्कहरू प्रस्तुत हुन आएका पाइयो जसलाई  यी नै अन्तरवस्तुको विश्लेषणक्रममा  विवेचना गर्न मनासिव देखियो।(otherbackground)

समकालीन वैश्विक परिदृश्यमा दिगो विकास सतही नीतिगत दस्तावेजीकरणको औपचारिकतामा सीमित नभई यो सभ्यतागत पुनरुत्थानको एक अपरिहार्य सार्वभौमिक प्रतिज्ञा हो जसले परम्परागत विकासवादी धारणाको पुनर्परिभाषीकरण गरी परिवर्तनकारी पथचित्र (roadmap) सहितको परिपूर्ण भविष्यको आधारशीला निर्माण गर्दछ। मानवीय अस्तित्व, पारिस्थितिकीय सन्तुलन र आर्थिक प्रगतिको अन्तरक्रिया, अन्तरसम्बन्ध र अन्तरविरोधको  सूक्ष्म र जटिल समायोजन हो जसले अन्तरवर्गीय, अन्तरपुस्तीय, अन्तरप्रजातीय, र अन्तरक्षेत्रीय न्याय सुनिश्चित गर्दछ।(okdefinition)

अक्सर न्यायिक आत्मसंयमको रूपमा प्रस्तुत गरिने संवैधानिकताको अनुमानको सिद्धान्तले संसदीय कार्यहरूलाई अपरिवर्तनीय मान्यता दिन्छ जसले मौलिक हक संरक्षणको भूमिकालाई ओझेलमा पार्ने र संवैधानिक सीमाहरूलाई निस्तेज पार्ने जोखिम सिर्जना गर्दछ। संसद्को कार्यलाई स्वतः संविधानसम्मत मान्ने प्रवृत्तिले शक्ति पृथकीकरणको सिद्धान्तलाई नै कमजोर पार्न सक्छ। यस विचारधाराले संसदीय निर्णयहरूलाई अतिरञ्जित महत्त्व प्रदान गर्दछ।  संवैधानिकताको अनुमानको सिद्धान्तलाई सावधानीपूर्वक र सीमित सन्दर्भमा मात्र प्रयोग गरिनुपर्दछ। विधायिकाले बनाएको कुनै पनि कानून मौलिक हकसँग असंगत भएमा त्यसलाई संविधानको परिधिभित्र राखेर  लागू नगरी  दृढतापूर्वक खारेज गर्नुपर्ने हुन्छ।  स्पष्ट त्रुटि र शङ्काको सुविधाको जिकीर  गर्दै संसद्का हरेक निर्णयलाई सुरक्षित राख्ने प्रयास संविधानको सर्वोच्चताविरुद्ध एक खतरनाक दृष्टिकोण हो। संवैधानिकताको अनुमानको सिद्धान्तको आडमा न्यायिक संकोच र आत्मसमर्पण  प्रदर्शन गरीनु हुँदैन। संविधानमाथि संसदीय अतिक्रमण भएको प्रारम्भिक संकेत देखिनासाथ न्यायपालिकाले निर्भीक, निःसंकोच र निष्पक्ष भई संवैधानिक सर्वोच्चताको रक्षा गर्नुपर्छ। संविधानिक सर्वोच्चताको  रक्षा गर्नु न्यायपालिकाको ऐच्छिक अधिकार होइन। यो अनिवार्य र अपरिहार्य कर्तव्य हो। यो कर्तव्यबाट विमुख हुनु संवैधानिक विश्वासको उल्लङ्घन हो।
 (okpresumption)

"जहाँ मौलिक अधिकारहरूको संरक्षणको प्रश्न आउँछ, त्यहाँ शङ्काको सुविधा कानूनलाई होइन, मौलिक अधिकारहरूलाई दिइनुपर्छ। अन्यथा संविधानवादको आधारभूत उद्देश्य नै पराजित हुन्छ।" यसलाई वातावरणको अधिकार अन्तर्गत प्रतिबन्धात्मक वाक्यांश नबनाएर एउटा छुट्टै उपधारा ३०(३) बनाएर, संविधान निर्माताहरूले विकासको पक्ष लिनेहरूमाथि "उचित सन्तुलन" कायम गरेको प्रमाणित गर्ने दायित्व सारेका छन्, नागरिकहरूले आफ्नो वातावरणीय अधिकार उल्लंघन भएको प्रमाणित गर्नुपर्ने होइन। व्यवस्थित विश्लेषणले देखाउँछ कि नेपालको संविधानमा मौलिक अधिकारहरूमा "तर" भन्ने शब्दबाट शुरु हुने प्रतिबन्धात्मक वाक्यांशहरू छन् (जस्तै: स्वतन्त्रताको अधिकार, समानताको अधिकार)। यो संरचनाले नागरिकहरूलाई वातावरणीय सीमाहरू उल्लंघन गर्ने खतरा भएको विकास कार्यमा संवैधानिक रोक लगाउन सक्ने अधिकार दिन्छ, जसले लोकतान्त्रिक वातावरणीय सुरक्षा भल्भको सिर्जना गर्छ। यसलाई प्रतिबन्धात्मक वाक्यांश नबनाएर छुट्टै उपधारा बनाएर, संविधान निर्माताहरूले के स्थापित गरेका छन् भने कुनै पनि विकास अघि बढ्नु अघि न्यूनतम वातावरणीय गुणस्तरको थ्रेसहोल्ड कायम राख्नु आवश्यक छ।(okdoubt)

संवैधानिक शंकाको अवस्थामा कानूनलाई वैधता प्रदान गर्ने सिद्धान्त संवैधानिक शासन व्यवस्थाको आत्मघाती मार्ग हो। संवैधानिक शंकालाई बेवास्ता गर्ने कार्यले संविधानको संरक्षण होइन, क्षरण गर्दछ। न्यायपालिकाको कर्तव्य संविधानको व्याख्या गर्नु मात्र होइन, संविधानको संरक्षण गर्नु पनि हो। शंकायुक्त कानूनलाई संवैधानिक उद्देश्य पूरा गर्ने नाममा वैधता प्रदान गर्नु न्यायिक आत्मसमर्पण र संवैधानिक विचलन हो। न्यायपालिकाले संविधानको संरक्षकको रूपमा निर्भीक, निष्पक्ष र निःसंकोच भई कार्य गर्नुपर्दछ। संविधानिक शंका नै कानूनको असंवैधानिकताको पूर्वचेतावनी हो। (okdoubt)

संवैधानिक विवाद टार्ने होइन, सम्बोधन गर्ने विषय हो। विवादबाट मुक्ति पाउने नाममा शंकायुक्त कानूनलाई वैधता प्रदान गर्ने प्रवृत्ति न्यायपालिकाको संवैधानिक जिम्मेवारीको परित्याग हो। अनावश्यक विवादको परिभाषा के हो? के संविधानको संरक्षणका लागि उठाइएको विवाद अनावश्यक हो?  शङ्कायुक्त कानूनलाई संविधानको परिधिभित्र रहेर मात्र कार्यान्वयन गर्न निर्देश दिन सकिन्छ नि भन्ने तर्क पनि बहसका क्रममा प्रस्तुत हुन आयो। विचारणीय कुरा के छ भने असंवैधानिक कानूनको कार्यान्वयन संवैधानिक सीमाभित्र रहेर गर्न सकिँदैन। कानून संविधानसम्मत छैन भने त्यसको पूर्ण वा आंशिक कार्यान्वयन पनि असंवैधानिक हुन्छ। निर्देशात्मक आदेशले असंवैधानिक कानूनलाई संवैधानिक बनाउँदैन।संविधानको व्याख्याका पनि  सीमा छन्, कानूनको मूल आशय विपरीत व्याख्या गर्नु उचित हुँदैन। (okdoubt)

अब, कानूनको सामाजिक-आर्थिक औचित्यताका आधारमा संवैधानिकताको परीक्षण हुनुपर्ने भन्ने प्रत्यर्थीको जिकीर तर्फ विचार गर्नुपर्ने हुन आयो। अवश्य पनि संविधान र कानूनको व्याख्या गर्दा सामाजिक-आर्थिक नीति, मौलिक अधिकार र अन्तर्राष्ट्रिय परिवर्तनलाई विचार गर्नुपर्ने हुन्छ। तर संवैधानिक व्याख्यामा ऐतिहासिक निरन्तरता, विधिशास्त्रीय स्थिरता र पूर्वनिर्णयको सम्मान गर्नुपर्ने हुन्छ जुन सामाजिक-आर्थिक परिवेशको नाममा उल्लङ्घन गर्न मिल्दैन। कुनै पनि ऐन वा कानूनी व्यवस्था संशोधन हुँदा त्यसको मूलभावना र संवैधानिक सान्दर्भिकता कायम रहनुपर्छ। विकासको नाममा मूल उद्देश्य नै खण्डित हुने गरी संशोधन गरिनुहुँदैन। राष्ट्रिय निकुञ्ज तथा वन्यजन्तु संरक्षण ऐन, २०२९ को प्रारम्भिक उद्देश्य एवम् प्रस्तावना नै यसको आधारभूत प्राण हो। राष्ट्रिय निकुञ्ज तथा वन्यजन्तु संरक्षण ऐन, २०२९ को  मूल उद्देश्य वन्यजन्तु र प्राकृतिक सम्पदाको संरक्षण गर्नु हो, त्यसको विनाश र विच्छेदन गर्नु होइन। ५० वर्षको अन्तराल पछि पनि ऐनको मूल उद्देश्य वातावरणीय संरक्षण, जैविक विविधताको सुरक्षा र प्राकृतिक सम्पदाको दीगो व्यवस्थापन अपरिवर्तनीय छन्। बरू कालक्रम व्यतितसँगै जलवायु परिवर्तन, पारिस्थितिकीय क्षति, प्रजाति विलुप्ति जस्ता चुनौतीहरू वर्धित भएका छन्। त्यसैले ५० वर्ष अघिका कानूनी प्रावधानहरूलाई अझ  बढी संरक्षणमुखी बनाउन आवश्यक महसुस भइरहेको  अवस्थामा विकासको  नाममा  संरक्षित क्षेत्र संवेदनशीलतालाई परित्याग गर्ने वा मानवीय हस्तक्षेपलाई प्रोत्साहन गरी पारिस्थितिकीय प्रणालीलाई  शिथिल पारिनु विनाशकाले विपरीत बुद्धि जस्तै हो।  वास्तवमा परिवर्तित आर्थिक-सामाजिक परिवेशले त झन् प्राकृतिक संरक्षणको महत्त्वलाई द्विगुणित गरेको छ, खण्डित गरेको छैन। विकासको राष्ट्रिय आकांक्षाको नाममा प्राकृतिक संरक्षणको घेरा तोड्ने प्रयास अदूरदर्शी र आत्मघाती हुन जान्छ। दीर्घकालीन विकासको पूर्वशर्त नै पर्यावरणीय संरक्षण हो। प्राकृतिक संरक्षणको विनाश गरी प्राप्त हुने क्षणिक विकास हातमा आउँदा-नआउँदै विनाशका टुक्रामा परिणत हुनेछ। आकांक्षाले दृष्टिहीन बनेको विकासवादी दृष्टिकोणले भावी पुस्ताको जैविक सम्पदामाथिको अधिकारलाई अपहरण गर्दछ। (oksocioeconomic)

संसदीय कानूनमा स्पष्ट त्रुटि भएको अवस्थामा मात्र बदर गर्नुपर्ने प्रत्यर्थीहरूको तर्क तर्फदृष्टिगत गर्दा, संवैधानिक प्रश्नहरूलाई  संविधान नै एकमात्र मापदण्ड हो जसको आधारमा अदालतले संसदीय कानूनको परीक्षण गर्दछ। संसदीय त्रुटि सधैं स्पष्ट हुने भन्ने हुँदैन।कुनै विधायिकी कानून "शङ्का" वा "अनिश्चितता" को दायरामा भएमा  संविधान निर्माताको मनसायको खोजी हुनसक्ला तर संसदको मनसाय वा औचित्यको खोजी गरिंदैन। विधायिकी मनसाय र संविधानको मूल्य, मान्यता र भावनाबीच द्वन्द्व उत्पन्न हुँदा संविधानलाई प्राथमिकता दिनुपर्ने हुन्छ। यदि विधायिकी मनसाय संविधानसम्मत छैन भने त्यस्तो मनसायलाई शीरोधार्य गर्दै संविधानलाई क्षतविक्षेत गराउने कार्यमा अदालत मतियार बन्ने कुरा कल्पनासम्म गर्न सकिंदैन। विधायिकाको मनसाय संवैधानिक परिधिभित्र भएमा  मात्र विधिसम्मत मान्न सकिन्छ। विधायिकी अभिप्राय संविधानको मर्म र भावनाविपरीत देखिएमा त्यसलाई अनुमोदन गर्न कदापि सकिंदैन। न्यायपालिकाको गरिमामय दायित्व कुनै पनि विधायिकी मनसायको यथावत संरक्षण गर्नु होइन, अपितु संविधानको सर्वोपरिता र सर्वोच्चता सुनिश्चित गर्नु हो। यदि कुनै कानूनले नागरिकका मौलिक अधिकारमाथि प्रहार गर्दछ, शक्ति पृथकीकरणको सर्वमान्य सिद्धान्तलाई उल्लङ्घन गर्दछ, वा विधायिकाले आफ्नो संवैधानिक क्षेत्राधिकारको सीमा अतिक्रमण गरी निर्माण गरेको प्रमाणित हुन्छ भने त्यस्तो विधानलाई अमान्य र बदर घोषित गर्नु न्यायपालिकाको अपरिहार्य दायित्व र परम कर्तव्य हो।  केही संवैधानिक उल्लङ्घनहरू सूक्ष्म, जटिल र बहुआयामिक हुन्छन्। "स्पष्ट त्रुटि" सिद्धान्तले न्यायमूर्तिहरूलाई न्यायिक आलस्यतातर्फ डोर्याउँछ। न्यायपालिकाले संवैधानिकताको गहन विश्लेषण नगरी स्थूल रूपमा "स्पष्ट छ वा छैन" भनेर हेर्दा संविधानको भावना र प्रावधानहरू ओझेलमा पर्छन्। जुन त्रुटि आज अस्पष्ट देखिन्छ त्यही त्रुटिले भोलि गम्भीर संवैधानिक क्षति पुर्‍याउन सक्छ। यस अर्थमा "स्पष्ट त्रुटि" को मापदण्ड अत्यन्त अस्पष्ट, अवैज्ञानिक र व्यक्तिनिष्ठ छ। संसदीय कानूनमा अन्तर्निहित विषाक्तता पहिचान गर्न सहजै सम्भव नहुने भएतापनि कुनै त्रुटि "स्पष्ट" हो र कुन होइन भन्ने निर्धारण गर्ने प्राधिकार संविधानको अन्तिम व्याख्याता हैसियतले सर्वोच्च अदालतसँग छ। अदालतले संविधानको सूक्ष्म विश्लेषणबाट भविष्यमा आउन सक्ने खतरालाई परिलक्षित गर्नुपर्दछ। सर्वोच्च अदालतको  भूमिका केवल स्पष्ट बाझिएमा वा गल्ती भएका कानूनहरू मात्र वदर गर्नेमा सीमित गर्नु संविधानवादको आधारभूत मर्मविपरीत हुन्छ।  यदि कुनै कानून संविधानसँग मेल खाँदैन भने त्यसलाई खारेज गर्नु  अनुग्रह (discretionary privilege) नभई अदालतको अनिवार्य, अपरिहार्य र निर्विकल्प कर्तव्य हो। संविधानले तोकेको अनिवार्यतालाई ऐच्छिकता मान्न मिल्ने हुँदैन।   (okclearmistake)

न्यायिक पुनरावलोकनको असाधारण क्षेत्राधिकार प्रयोग गर्दा संसदसँग "अवाञ्छित अन्तरविरोध  नबढाउने गरी गर्नुपर्छ" भन्ने तर्कसमेत प्रत्यर्थीबाट प्रस्तुत हुन आयो। नेपालको संविधानले शक्ति पृथकीकरणको सिद्धान्तलाई आत्मसात् गरेको छ जसले प्रत्येक अंगलाई आफ्नो संविधानप्रदत्त अधिकारको परिधिमा स्वच्छन्द रूपमा कार्य गर्न अनुमति दिन्छ। विधायिकी कानूनका  न्यायिक पुनरावलोकनसम्बन्धमा भएका  विगतका अभ्यासहरू हेर्दा संसदले बनाएका कतिपय  कानूनहरू असंवैधानिक एवं अलोकतान्त्रिक भएका पर्याप्त दुृष्टान्तहरू छन्।  संसद्को कार्यमा न्यायालयले पुनरावलोकन गर्दा त्यसलाई "अवाञ्छित अन्तरविरोध” भनी आक्षेप लगाउनु उपयुक्त हुँदैन। न्यायालयको काम संसद्लाई खुसी पार्नु होइन, संविधानको सर्वोच्चता कायम गर्नु हुन्छ।  न्यायिक पुनरावलोकनको सार नै विधायिकी कार्यको न्यायिक जाँच हो।  विधायिकाद्वारा हुने अतिक्रमणलाई नियन्त्रण गर्ने विधिवत शक्ति सर्वोच्च अदालतसँग छ।  विधायिकासँग अन्तरविरोध उत्पन्न हुन्छ वा हुँदैन भन्ने कुरा न्यायिक पुनरावलोकनको आधार बन्न सक्दैन। विधायिकासँग अन्तरविरोध नबढाउने नाममा संवैधानिक दायित्वबाट पछि हट्ने वा व्यवस्थापिकासँग सहकार्य र साँठगाँठ गर्ने कार्य  शक्ति पृथकीकरणको विपरीत हुन जान्छ। शक्ति पृथकीकरणको सिद्धान्त अन्तर्द्वन्द्वविहीन शान्तिमय सहअस्तित्वको रोमान्टिक काल्पनिक अवधारणा होइन। यो संघर्ष र प्रतिसंघर्षको द्वन्द्वात्मक प्रणाली हो। संसदीय बहुमतले कुल्चन खोजेको अल्पमतको आवाजलाई संरक्षित गर्ने न्यायिक साहसले नै संसदीय सर्वेसर्वावादलाई नियन्त्रण गरी वास्तविक लोकतन्त्रको प्रत्याभूति गर्दछ।  न्यायपालिकाको प्राथमिक निष्ठा र समर्पण संविधानप्रति हुन्छ। संविधानको सर्वोच्चता सुनिश्चित गर्नु न्यायपालिकाको परम कर्तव्य र यो न्यायपालिकाको संवैधानिक धर्म पनि हो। विधायिकी शक्तिसँग टकराव होला भन्ने आशंकामा आफ्नो संवैधानिक दायित्वबाट विमुख हुनु न्यायिक शपथको अवमूल्यन र संवैधानिक विश्वासको उल्लङ्घन हो।  संवैधानिक दायित्व निर्वाह गर्ने क्रममा उत्पन्न हुने अन्तरविरोधहरू संवैधानिक परिपाटीको स्वभाविक परिणाम हुन्। जनताप्रति उत्तरदायी संसद र संविधानप्रति उत्तरदायी न्यायपालिकाबीच उत्पन्न अन्तरविरोध संवैधानिक लोकतन्त्रको जीवन्तताको प्रमाण हो। यस्ता अन्तरविरोधहरू अवाञ्छित भन्ने हुँदैन। अतः न्यायिक पुनरावलोकनको प्रयोग संसदसँगको अन्तरविरोधको भय र संसयबाट विचलित भएर होइन  निर्भीक, निःसंकोच र निष्पक्ष भई गरिनुपर्दछ। (fn...KB, संवैधानिक मौलिक हक एवं न्यायिक पुनरावलोकनलाई निष्प्रभावी पार्ने, प्रावधानहरूलाई बुझ्न र व्याख्या गर्न कठिन बनाई प्रशासनिक विवेकाधिकारको छाया क्षेत्र (grey area) बढाइएका, कार्यपालिकालाई असीमित र अनियन्त्रित तवरले अधिकार दिइएका  कानून बदर भएका छन्।  Minerva Mills Ltd. v. Union of India (1980) - The Court struck down portions of the 42nd Amendment that attempted to limit judicial review, reaffirming that judicial review is part of the basic structure of the Constitution. I.R. Coelho v. State of Tamil Nadu (2007) - The Court held that laws placed in the Ninth Schedule (which were meant to be immune from judicial review) could still be reviewed if they violated the basic structure. Supreme Court Advocates-on-Record Association v. Union of India (2015) - The Court struck down the National Judicial Appointments Commission Act, reasserting judicial primacy in appointments to higher judiciary against Parliament's attempt to change the appointment system.) (okcolorable)

 संसदीय सर्वोच्चता र  सार्वभौमिकतालाई कदर गर्नुपर्ने भन्ने प्रश्न पनि प्रत्यर्थीहरूबाट  उठाइएको छ। सो तर्फ विचार गर्दा, जनताको सामूहिक इच्छाशक्तिको अभिव्यक्तिको मूर्त रूप संविधान हो भन्ने बुझिन्छ। संविधान  स्रष्टा (Creator) हो र संसद त्यही संविधानले सृजना गरेको सृष्टि (Creature) हो।  सृष्टि सदैव स्रष्टाको अधिनमा हुन्छ र हुनु पनि पर्दछ। संविधानले संसदलाई विधायिकी अधिकार प्रदान गर्दछ र संसदले कानून निर्माण गर्दा संविधानद्वारा निर्धारित मौलिक हक, राज्यका निर्देशक सिद्धान्त र संवैधानिक सीमाहरूभित्र रहेरै गर्नुपर्दछ। कानून निर्माणमा संसद्ले सार्वभौम अधिकार प्रयोग गर्ने भए तापनि त्यस्तो अधिकार संविधानभन्दा माथि छैन। वस्तुतः सार्वभौमसत्ता सम्पन्न जनताद्वारा निर्मित र अनुमोदित लिखित संविधान नै परम सार्वभौम दस्तावेज हो। संसदीय सार्वभौमिकता बेलायती संसदीय प्रणालीको विशिष्ट परिवेशमा विकसित भएको र अलिखित संविधानको परिप्रेक्ष्यमा मात्र सान्दर्भिक हुने सिद्धान्त हो। (fn...) संसदीय सार्वभौमताको आयातित अवधारणाले संविधानलाई निष्क्रिय र निस्तेज दस्तावेजमा परिणत गर्ने जोखिम उत्पन्न गर्दछ।  नेपालको सन्दर्भमा, जनताद्वारा प्रत्यक्ष वा परोक्ष रूपमा अनुमोदित संविधानले नै संसदको विधायिकी अधिकारको सीमाङ्कन गर्दछ। संघीय संसदले संविधानको परिधिभित्र रही आफ्नो विधायिकी कार्य सम्पादन गर्नुपर्ने वैधानिक बाध्यता रहन्छ। संविधानद्वारा निर्धारित सीमा र मापदण्डभन्दा बाहिर गई संसदले विधायन गर्न सक्दैन।  अतः नेपालमा  "संविधानको सर्वोच्चता" नै प्रमुख सिद्धान्तको रूपमा स्थापित  भएको मान्नुपर्ने हुन्छ। 
 
 यसको साथ साथै,  प्रत्यर्थीले लिखित जवाफ एवं बहसको क्रममासमेत  विधायिकाको निष्ठा, विवेक, कौशलता र देशभक्तिमाथि प्रश्न उठाउन  नहुने र संसदलाई सम्मान गर्नुपर्छ भनी तर्क प्रस्तुत हुन आयो। अवश्यपनि संसदका सदस्यहरू जनताद्वारा निर्वाचित प्रतिनिधिहरू भएकाले उनीहरूको गहन विवेक, देशप्रतिको समर्पण र निष्ठा अतुलनीय हुन्छ। तर संवैधानिक सीमाको उल्लङ्घन भएमा संसदको मर्यादा, शक्ति वा प्रतिष्ठा बारे विचार गर्नु बिल्कुल अनावश्यक छ। प्रश्न गर्न नहुने तर्कले विधायिकालाई अपराजेय र सर्वशक्तिमान बनाउँछ। नेपालको संविधानले विधायिकालाई सार्वभौमसत्ता र राजकीयसत्ताको प्रयोगको एक प्रमुख अङ्ग रूपमा परिभाषित गरेको छ। विधायिका जनताको प्रतिनिधि संस्था भएकाले  यसको प्राथमिक दायित्व पारदर्शिता, जवाफदेहिता र उत्तरदायी शासन सुनिश्चित गर्नु हो। कुनै पनि संवैधानिक संस्था चाहे त्यो विधायिका होस् वा कार्यपालिका वा न्यायपालिका, प्रश्नभन्दा पर हुन सक्दैन। विधायिकाको निष्ठा, विवेक, कौशलता र देशभक्तिका विषयहरू अपरिवर्तनीय र अचूक छैनन्।   विधायिका सदैव परिपक्‍व विवेक, निरन्तर निष्ठा वा अविचलित राष्ट्रप्रेममा आधारित रहन्छ भन्ने हुँदैन। संसदको बुद्धिमत्ता, निष्ठा र देशभक्ति कतिपय अवस्थामा राजनीतिक स्वार्थको कारण विचलित हुन सक्छ। संसदीय बहुमतद्वारा प्रयोग गरिएको शक्ति सदैव विवेकशील, निष्कपट र राष्ट्रहितमा आधारित हुन्छ भन्ने अनुमान अलोकतान्त्रिक, कल्पनाजनित, भ्रमात्मक तथा विगतका न्यायिक अभ्यासबाट समेत खण्डित रहेको पाइन्छ।  विधायिकीकाले संवैधानिक मूल्य मान्यताको विपरीत कार्य गर्छ वा संवैधानिक सर्वोच्चतालाई शिथिल बनाउँछ भने त्यस अवस्थामा न्यायपालिकाले‍ संसदीय बहुमतको बुद्धिमत्ताको दम्भको झिल्लीलाई च्यात्नु नै पर्ने हुन्छ। (fn... मूलभूत संरचना उल्लंघन [basic structure violation], मौलिक अधिकार उल्लंघन [fundamental rights violation], स्पष्ट स्वेच्छाचारिता [manifest arbitrariness], शक्तिको रंगीन प्रयोग [colourable exercise of power], अत्यधिक प्रतिनिधिमण्डल [excessive delegation], अनुपातहीन प्रतिबन्ध [disproportionate restrictions], धर्मनिरपेक्षता विरोधी कानून [legislation contradicting secular fabric], र संवैधानिक नैतिकता उल्लंघन [violation of constitutional morality] जस्ता  सीमित अवस्थाहरूमा विधायिकी विवेक [legislative wisdom], निष्ठा [integrity] र देशभक्ति [patriotism] माथि प्रश्न उठाउन सकिन्छ र त्यसरी प्रश्न उठाईएको अवस्थामा सोको जाँच अदालतबाट हुनुपर्छ। न कि जाँच पूर्व नै आत्मसंयमको नाममा अधिकार प्रयोगको इन्कारी गर्नुपर्छ।) (okintegrity)


 संसदीय कानूनलाई "संविधानको परिधिभित्र मात्र कार्यान्वयन गर्नु" भन्ने निर्देशनको व्यावहारिक कार्यान्वयन अत्यन्त कठिन, जटिल र केही हदसम्म असम्भव छ। (fn... जब संविधानकै दुई वा बढी धाराहरूबीच देखिने असङ्गति वा द्विविधा उत्पन्न हुन्छ, त्यस्तो अवस्थामा न्यायालयले सामञ्जस्यपूर्ण  गठन (harmonious construction)  को सिद्धान्त प्रयोग गर्दछ। यस सिद्धान्तअनुसार, संविधानलाई एकीकृत र सामञ्जस्यपूर्ण दस्तावेजको रूपमा व्याख्या गरिन्छ, जहाँ कुनै पनि धारालाई अकार्य वा निष्क्रिय बनाइँदैन।) अवश्यपनि  यदि कुनै विधायिकी कानून संविधानसँग असङ्गत देखिन्छ भने त्यस कानूनलाई अमान्य घोषित गर्नुअघि  संविधानसम्मत व्याख्या (constitutional construction) मार्फत संविधानसम्मत हुने गरी व्याख्या गर्ने प्रयास गर्नु पर्दछ। तर यदि कानूनको मूल उद्देश्य, प्रकृति र आधारभूत तत्त्व नै संविधानको मर्मविपरीत हुन्छ भने त्यस्तो अवस्थामा संविधानसम्मत व्याख्याको सिद्धान्त आकर्षित हुन सक्दैन। संविधानको व्याख्या गर्नु भनेको केवल शाब्दिक अर्थ लगाउने यान्त्रिक प्रक्रिया होइन। यो जीवन्त संविधानलाई युगानुकूल प्रवाहित गर्ने सृजनात्मक शक्ति हो।  यो त संवैधानिक प्रावधानहरूमा प्राण फुक्नु हो। अदालतले आफ्नो संवैधानिक कर्तव्य पालन गर्दा कुनै पनि अदृश्य सीमारेखाको विचार गर्नु आवश्यक छैन। संविधानको संरक्षक हुनु न्यायपालिकाको दायित्व हो, विशेषाधिकार होइन।  संवैधानिकताको परीक्षण गहन अध्ययन, विश्लेषण र विवेकपूर्ण निष्कर्षको आधारमा गरिन्छ। अदालतका निर्णयहरू कुनै अनुमान वा लक्षण होइनन् अपितु वस्तुनिष्ठ र विवेकशील विश्लेषणको परिणाम हो। विवादित लगानी सहजीकरण ऐनद्वारा निकुञ्ज ऐनलाई संशोधन गरी  थप भएका  व्यवस्थाले यही अवस्था सिर्जना गरेको छ। अदालतको  व्याख्यात्मक जादूगरीले असंवैधानिकताको विषबृक्षबाट संवैधानिकताको अमृतफल उत्पादन गर्न सक्तैन। असंवैधानिक कानूनको औचित्य पूर्णरूपमा व्याख्या गर्न सकिन्छ भन्ने तर्कले न्यायिक विवेकको चरम दुरूप्रयोगलाई आमन्त्रण गर्नु जस्तै हो।   औचित्यपूर्ण व्याख्याको नाममा असंवैधानिक कानूनलाई संवैधानिकताको वक्रो ओडाउनु संविधानप्रतिको विश्वासघात हो। (okcolorableconclusion)


## निष्कर्ष

संविधानमा अन्तर्निहित विभिन्न धाराहरूबीच देखिने द्वन्द्वात्मक अवस्थामा सर्वोच्च अदालतले "सामञ्जस्यपूर्ण व्याख्या" (Harmonious Construction) को सिद्धान्तको अवलम्बन गर्दछ। यस अनुसार संविधानलाई एकीकृत, अन्तरसम्बन्धित र सुसंगत दस्तावेजको रूपमा हेरिन्छ, जहाँ कुनै पनि प्रावधानलाई निष्प्रभावी वा प्रभावहीन बनाइँदैन।  परन्तु, विधायिकी कानून संविधानसँग असंगत देखिएको अवस्थामा न्यायालयले प्रथमतः "संविधानसम्मत व्याख्या" (Constitutional Construction) को सिद्धान्त अनुसरण गर्दछ।  तर विवादित कानूनको मूलभूत सारतत्व (Essential Essence), उद्देश्य (Purpose) र आधारभूत संरचना (Fundamental Structure) नै संविधानको आधारभूत सिद्धान्त र मर्मविपरीत रहेको स्थिति छ भने, त्यस्तो अवस्थामा संविधानसम्मत व्याख्याको सिद्धान्त आकर्षित हुन सक्दैन। ऐनको प्रकृति र मूल उद्देश्य नै असंवैधानिक प्रकृतिको रहेको अवस्थामा न्यायालयले त्यस्तो कानूनलाई अमान्य र बदर घोषित गर्नु न्यायिक कर्तव्य हुन जान्छ। सन्दर्भित विषयमा, संसदीय कानूनलाई "संविधानको परिधिभित्र मात्र कार्यान्वयन गर्नु" भन्ने निर्देशनको व्यावहारिक कार्यान्वयन अत्यन्त कठिन, जटिल र केही हदसम्म असम्भव छ। लगानी सहजीकरण ऐनद्वारा राष्ट्रिय निकुञ्ज तथा वन्यजन्तु संरक्षण ऐनमा गरिएको संशोधनले राष्ट्रिय निकुञ्ज ऐनको मूलभूत प्रकृति, उद्देश्य र आधारभूत संरचनामा नै परिवर्तन गरेको देखिन्छ। यस्तो अवस्थामा संविधानको धारा ३० जस्ता मौलिक अधिकारसम्बन्धी प्रावधानको मर्मविपरीत रहेको संशोधन संविधानसम्मत व्याख्याको सिद्धान्तद्वारा वैधानिकता प्राप्त गर्न नसक्ने प्रष्ट देखिन्छ। निकुञ्ज ऐनको प्रस्तावना र  मूल तत्त्व  माथि नै आघात पुर्‍याएको, कानूनको भाषा, शब्द र अभिप्राय स्पष्ट रूपमा स्वच्छ वातावरणको हकको सारतत्त्व  विपरीत  देखिंएको र संविधानसम्मत व्याख्या गर्दा आमूल परिवर्तन आई विधायिकी कानूनको  न्यायिक पुनर्लेखन (Judicial Rewriting) हुन जाने देखिन आयो।  अदालतले कानूनको व्याख्या गर्न सक्छ, तर पुनर्लेखन गर्न सक्दैन, न त विधायिकाको भूमिका ग्रहण गर्न सक्छ। अतः  उल्लेखित कानूनको सन्दर्भमा संविधानसम्मत व्याख्या सम्भव देखिन आएन। साथै असंवैधानिक कानूनलाई संवैधानिक तरिकाले कार्यान्वयन गर्न सकिँदैन र गरिनु हुँदैन। असंवैधानिक कानूनको कुनै पनि भाग वा प्रावधानको कार्यान्वयन संविधानको उल्लङ्घन नै हुन जान्छ। कुनै कानून स्पष्ट रूपमा संविधानविपरीत देखिएको अवस्थामा त्यसलाई संविधानसम्मत व्याख्याको नाममा जीवित राख्ने प्रयास संवैधानिक सर्वोच्चताको सिद्धान्त विपरीत हुन्छ। अदालतको कर्तव्य संविधानको रक्षा गर्नु हो, असंवैधानिक कानूनलाई बचाउनु होइन। अतः बहसका क्रममा  प्रत्यर्थीका तर्फबाट सुझाइएको "संविधानको परिधिभित्र मात्र कार्यान्वयन गर्नु" भनी  निर्देश गर्न सकिने भन्ने तर्क न केवल अव्यावहारिक र अकार्यान्वयनयोग्य छ, यो त संविधानको नै अन्त्येष्टि गराउने मायावी तर्कसमेत हो।(okcolorableconclusionabove)


कुनै पनि कानून स्पष्ट, निश्चित, पूर्वानुमानयोग्य र संविधानसम्मत हुनुपर्दछ। तथापि, उक्त प्रावधानले यी सबै आधारभूत मापदण्डहरूमा उल्लेखनीय कमी देखाएको छ, जसले यसको वैधता र औचित्यमाथि गम्भीर प्रश्न उठाएको छ। यस्तो कपटपूर्ण र दोहोरो मापदण्डयुक्त कानूनी व्यवस्थाले न त लगानीकर्ताको दीर्घकालीन हित सुनिश्चित गर्दछ, न त राज्यको प्राकृतिक सम्पदा र पर्यावरणीय संवेदनशीलताप्रतिको प्रतिबद्धतालाई नै समर्थन गर्दछ। समग्रमा, यस्तो विसङ्गतिपूर्ण कानूनी व्यवस्थाले राज्यको प्राकृतिक सम्पदा तथा जैविक विविधताको संरक्षणप्रतिको राज्यको दायित्वलाई कमजोर बनाउँछ। राष्ट्रिय निकुञ्ज तथा वन्यजन्तु संरक्षण ऐन, २०२९ मा लगानी सहजीकरणसम्बन्धी केही नेपाल ऐनलाई संशोधन गर्ने ऐन, २०८१ द्वारा थप गरिएका दफा ५क. र ६(१क) कानूनी भाषाको उच्च कुशलताको अभावको ज्वलन्त उदाहरण हुन्।  कानूनी शब्दावली स्पष्ट, अर्थपूर्ण र सटीक हुनुपर्नेमा यी प्रावधानहरूमा प्रयुक्त भाषा अस्पष्ट, बहुअर्थी र दुरूपयोगको ढोका खोल्ने खालको छ। यस्तो सामान्यीकृत र अस्पष्ट भाषाको प्रयोगले कानूनी स्थिरता र पूर्वानुमानयोग्यतालाई क्षीण गर्दछ, जुन कुनै पनि कानूनको सफल कार्यान्वयनको लागि अपरिहार्य तत्व हो। विश्वका सबै सभ्य कानूनी प्रणालीहरूमा कानूनको भाषा स्पष्ट, निर्दिष्ट र मापनयोग्य हुनुपर्दछ भन्ने मान्यता रहेको छ। विधि निर्माणको सुविख्यात सिद्धान्त र विधायिकी विधिशास्त्र अनुरूप संसदीय विधायनमा कानूनी अन्तर्वस्तुको स्पष्टता, निश्चितता र पूर्णता अपरिहार्य तत्व हुन् जुन कानून स्वयंसँग अतरङ्ग नैतिकता (internal morality) सँग सम्बन्धित छन्। यस्तै अन्तरङ्ग नैतिकताविहिन कानूनलाई कानूनको रूपमा मान्यता दिन सकिने हुँदैन।  (fn...fuller's morality of law, an immoral law is not a law) 


राष्ट्रिय निकुञ्ज तथा वन्यजन्तु संरक्षण ऐन, २०२९ को दफा ६(१क) मा रहेको संवैधानिक विरोधाभास  केही शब्दावलीमा मात्र  सीमित नभई समग्र दफाको अवधारणा, संरचना र अन्तर्वस्तुमा अन्तर्निहित छ। व्याख्या वा  आंशिक बदरले मात्र यस दफाको मूलभूत संवैधानिक दोषहरूलाई सम्बोधन गर्न सम्भव देखिंदैन बरू उल्टै कानूनी अनिश्चितता र व्याख्यात्मक जटिलतालाई बढावा दिने देखिन्छ। दफा ६(१क) ले विधायिकी मार्गदर्शन बिना कार्यपालिकालाई संरक्षित क्षेत्रभित्र विकास आयोजना सञ्चालन गर्ने अनुमति दिने अधिकार दिएर मौलिक हकको कार्यान्वयनलाई जोखिममा पारेको छ। संविधानको रक्षा गर्‍यौ भने नै संविधानले हाम्रो रक्षा गर्दछ। यो "धर्मो रक्षति रक्षितः" भनेजस्तै हो। तर यहाँ मौलिक हकको संरक्षणमा विधायिकी अग्रसरताको अभाव देखाउँछ, जुन संविधानको प्रावधान र भावनाको विपरीत देखिन आयो।  उपरोक्त कानूनी विसङ्गतिहरूको विश्लेषणबाट राष्ट्रिय निकुञ्ज तथा वन्यजन्तु संरक्षण ऐन, २०२९ को दफा ६(१क) को प्रावधान नेपालको संविधानसँग स्पष्ट असङ्गति राखेको पाइयो।    यस प्रावधानले वातावरण संरक्षणको सार्वभौम सिद्धान्त, विधायिकी प्रत्यायोजनको कानूनी मान्यता, स्वविवेकीय अधिकारको सीमा, र सहभागितात्मक कानून निर्माणको आधारभूत मूल्यहरूको उल्लङ्घन गरेको देखिन्छ। मानव र प्रकृतिको सहअस्तित्व जस्ता मायावी शब्दजाल बुनी संरक्षणक्षेत्रलाई क्षेतविक्षेत गर्ने परिपञ्चहरू संवैधानिक नैतिकता, वातावरणीय न्याय र अन्तरपुस्ता समन्यायको दृष्टिकोणले अस्वीकार्य रहेकोले नेपालको संविधानको मूल भावना, नागरिकको मौलिक हक र प्राकृतिक सम्पदाको दिगो संरक्षणको मार्ग प्रशस्त गर्न बदर घोषित गरिनुपर्ने देखिन आयो।(okdrawback)







